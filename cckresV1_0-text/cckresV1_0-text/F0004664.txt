UVODNA BESEDAUVODNA BESEDA

Vsaj številčno je MVAC hitro zrasla, saj je julija 1943 bilo čez 6.100 vaških stražarjev razporejenih v 107 postojankah po Ljubljanski pokrajini ter v nekaterih že omenjenih mobilnih enotah. 
Na poveljniških mestih so stali častniki ali podčastniki, tudi nepoklicni, ki jih je v službo poslala Slovenska legija, bili so tudi člani akademskega (visokošolskega) društva Straža, važno vlogo pa so ponekod imeli tudi duhovniki, predvsem kot kurati, njih službo je dovolil škof dr. Gregorij Rožman.31 Italijanske oblasti so jih kontrolirale prek svojih zveznih častnikov. 
Vse te enote so bile organizirane tudi tajno, delno v okviru Slovenske legije, delno pa tudi prek organizacije majorja Novaka in njegovega eksponenta stotnika Janka Debeljaka, kar je pomenilo, da so bile vaške straže v nekem smislu tudi četniške enote, o čemer smo že govorili. 
Od pomladi 1943 je imel Novak tudi radijsko povezavo z emigrantsko vlado oziroma britanskimi oblastmi v Egiptu. 
Marca 1943 se je namreč k Novaku spustila zavezniška (slovenska) padalska trojka na čelu z radiotelegrafistom Antonom Božnarjem. 
Prek te zveze je sedaj svoja poročila v tujino pošiljala tudi Slovenska zaveza.32 Ob prihodu teh padalcev pa je v Polhograjskih Dolomitih delovala že nova četniška skupina, ki jo je za lastno uporabo formiral major Novak. 
Ta se je čutil vse bolj odrinjenega od Slovenske legije in Slovenske zaveze, ki sta skoraj popolnoma obvladovali vaške straže oziroma MVAC. 
Novak je hotel spet vzpostaviti četništvo v izvirnem, ožjem smislu besede, kar mu je ukazal tudi Draža Mihailović.33 To četništvo bi bilo neposredno del Jugoslovanske vojske v domovini, pri kateri bi bilo sodelovanje z okupatorjem zmanjšano na minimum, oziroma bi bilo celo izkoriščeno proti njemu. 
Na različne načine je Novak to četništvo skušal okrepiti, delno z lastno mobilizacijo, odzivali so se ji predvsem aktivni in rezervni častniki iz Sokolske legije, delno pa s prilivom iz vaških straž. 
V tem smislu je dobil celo privolitev Slovenske zaveze, a s tem so bile še velike težave. 
Čeprav je bilo četnikov v začetku poletja 1943 le nekaj več kot sto, jih je Novak optimistično delil na dolenjski, primorski in gorenjski odred, kar so vse skupaj partizani imenovali plavo gardo. 
Poleg tega je Novak s t.i. Centralnim (dolenjskim) četniškim odredom odrinil na Dolenjsko, a pri tem se je že vedelo, da je imel z italijanskimi oblastmi določene dogovore. 
Te razgovore so s četniške strani sicer prikazovali kot komedijo oziroma kot način, s katero je Novak Gambaro pretental, vendar so ob tej priliki razpravljali tudi o boju proti komunistom ter o nabavi orožja, hrane in denarja za četnike.34 Tudi med vaškimi stražarji je bilo tedaj znano, da je Novak sredi junija 1943 od Italijanov dobil nekakšno svobodno cono za delovanje četnikov v okolici Novega mesta do nemško-italijanske meje. 
Dejstvo, da četniki do neke mere sodelujejo z Italijani, je po svoje negativno delovalo na odločitve pripadnikov vaških straž, da bi prestopali v ilegalo k četnikom, saj za to niso videli več pravega motiva. 
Novak pa se je tedaj močno prizadeval, da bi določeno število pripadnikov vaških straž okrepilo njegove četniške odrede. 
Slovenska legija mu je res obljubila, da bo četrtino teh vaških stražarjev poslala v odrede, a tega ni uresničila. 
Tudi sama četniška mobilizacija je slabo uspevala.35 Po premiku na svoje ozemlje je omenjeni četniški odred narastel le na 200 mož, od pomembnih častnikov pa je Novak od vaških straž pridobil samo stotnika Milana Kranjca. 
Poleg tega je skušal navezati stike tudi s partizanskim vodstvom oziroma pričeti razgovore v imenu kraljevske sredine. 
Podobno akcijo je v približno istem času vodila tudi Slovenska zaveza s posredovanjem Lojzeta Udeta.36 Rezultatov teh prizadevanj seveda ni bilo.

Prek svojih stikov s Komunistične partijo Italije ter prek razvejane obveščevalne službe je vodstvo slovenskega partizanskega gibanja tak razvoj pozorno spremljalo ter skušalo potegniti ustrezne poteze, se pravi, skušalo se je na bližajočo kapitulacijo Italije vsestransko pripraviti ter iz tega izvleči optimalno korist. 
Skorajšnji izpad Italije iz vojne je pomenil za slovensko ozemlje važno prelomnico, saj je fašistični okupator zasedal več kot dobro tretjino slovenskega narodnega ozemlja, na katerem je imel veliko vojaštva, da ne govorimo o psihološkem in moralnem pomenu tega dogodka. 
Vodstvo je svojim podrejenim organom dajalo vse bolj konkretna navodila za ukrepanje pred predvidenimi dogodki in ob njih.50 Po teh navodilih naj bi bila ena od prioritetnih nalog razvijanje odborov OF kot organov nove oblasti, ne glede na to, ali so na osvobojenem ali na neosvobojenem ozemlju. 
Partizanstvo naj bi se stopnjevalo v t.i. totalni odpor slovenskega naroda proti okupatorju. 
Konkretne priprave so se začele predvsem po zavezniškem izkrcanju na Siciliji 10. julija 1943. 
Pripraviti se je treba na zlom Italije in pospešiti polet NOG, pravi okrožnica izvršnega odbora OF (IOOF) 14. julija 1943. 
Kot že rečeno, okrepiti je bilo potrebno narodno (partizansko) oblast, pospešiti mobilizacijo in predvsem razkrojiti belo in plavo gardo. 
Po padcu fašizma je proglas IOOF 29. julija 1943 poudaril, da je nastopil čas splošne mobilizacije proti okupatorju ter znova pozval k enotnosti slovenskega naroda. 
Kapitulacija Italije je bila po njegovem prepričanju že gotova stvar, zato se je bilo potrebno pripraviti tudi na vdor nemškega okupatorja. 
Ker partizanskemu vodstvu seveda ni bilo popolnoma jasno, kakšen bo konkreten način izpada Italije iz vojne, je poudarjalo tudi potrebo po navezavi stikov z italijansko vojsko in prepričevanju le-te, da odloži orožje ter odide domov. 
Okrepitev narodne oblasti pa naj bi potem zagotovila prevzem oblasti ter izvedbo popolne mobilizacije. 
Poleg tega naj bi skušali pridobiti italijanske vojaške enote za skupen boj proti nacistični Nemčiji, ponovno je bila poudarjena nujnost razkrajanja bele in plave garde, izvedba čim bolj množične mobilizacije v partizansko vojsko ter da je treba njene enote usmeriti v boj proti najpomembnejšim sovražnikovim objektom ter pripraviti ljudi na morebitni vdor nemške vojske v Ljubljansko pokrajino.51 Če gledamo z vidika poznejšega razvoja dogodkov, bi lahko rekli, da so bile vse te priprave za partizane uspešne, manj pa, če jih ocenjujemo s stališča posameznih konkretnih nalog. 
Tako ni bilo mogoče pridobiti italijanskih enot za boj proti Nemčiji, in to kljub večkratnim pogajanjem in vzdrževanju stikov z najvišjimi poveljniki italijanske vojske v Sloveniji. 
Enako so se kazali prav neznatni uspehi pri t.i. razkroju bele in plave garde.

Tu se je zadrževal Centralni (dolenjski) četniški odred, ki se je v vasi utrdil ter upal na ugoden razvoj dogodkov, predvsem pa na pomoč srbskih četnikov iz Like, za kar se je pred tem dogovoril major Novak, ki je sicer tičal v Ljubljani. 
Odred je imel radijsko zvezo z Ljubljano, ni pa imel zveze z Dražo Mihailovićem in Kairom, saj je bil radiotelegrafist Božnar, kot že omenjeno, pri Slovenskem planinskem odredu, ki se je ob kapitulaciji Italije zadrževal na Dreniku nad Pijavo gorico. 
Drugi, manjši Ljubljanski četniški odred, je bil že pred tem poslan v Grčarice, da bi okrepil tamkajšnji odred, vendar do vasi ni mogel več priti. 
Poveljnik Slovenskega planinskega odreda se je nato premaknil proti Turjaku do Gradišča, kjer je 9. septembra 1943 izvedel za kapitulacijo Italije. 
Takoj sta s kaplanom Francetom Malovrhom, ki je bil s strani Slovenske legije zadolžen za organizacijo vojske na terenu, izdala razglas oziroma ukaz, s katerim sta oznanila nastanek Slovenske narodne vojske kot sestavnega dela Jugoslovanske vojske. 
Očitno tisti hip stotnik Albin Cerkvenik ni imel zveze z Ljubljano, saj bi sicer moral govoriti tudi o slovenskih goščarjih. 
Vendar pa je iz nadaljnjega poteka dogodkov razvidno, da so bili sklepi vodstva v Ljubljani glede na slabe zveze in predvsem na negibnost in precejšnjo neiniciativnost skoraj brez operativnih posledic ter da je bila pobuda skoraj povsem prepuščena poveljnikom na terenu, npr. podpolk. 
Josipu Dežmanu v Ribnici, stotniku Vuku Rupniku v Novem mestu in, kot omenjeno, stotniku Cerkveniku pri Turjaku. 
Tako se je tu uveljavila tudi Cerkvenikova terminologija oziroma temu ustrezna organizacija preoblikovanih vaških straž. 
Tako je Cerkvenik, sicer Peterlinov namestnik, postal osrednja osebnost pri organiziranju bivših vaških straž na zahodnem Dolenjskem pač tudi zato, ker njegov predstojnik ni hotel priti iz Ljubljane na teren. 
Cerkvenik je v imenu Vrhovnega Poveljstva Slovenske Vojske odredil: Ker je z današnjim dnem Italijanska vojna sila po zavezniških močeh zlomljena in vstaja nova svobodna Velika Slovenija v sestavu Velike Jugoslavije, odrejam sledeče:

Preostalim jetnikom, ki niso bili razvrščeni v že omenjeni delavski bataljon, so sodila področna vojaška sodišča, od katerih sta bili najbolj zaposleni sodišči v Kočevju in Ribnici, toda tudi tisto v Črnomlju je obravnavalo več kot 90 tamkajšnjih zapornikov. 
Centralna komisija VOS je od svojih podrejenih okrožnih komisij zahtevala podatke o jetnikih z domicilom na njihovih območjih. 
Okrožne komisije so na hitro zbirale podatke ter jih nato pošiljale v Kočevje oziroma Ribnico, tudi s priporočili, kakšne kazni so po njihovem primerne za določene osebe. 
Po drugi strani so iz Kočevja in Ribnice poslali nekaj deset obtožencev v nadaljnji postopek k drugim področnim sodiščem, npr. v Novo mesto in Grosuplje. 
Vse to se je seveda izvajalo prek okrožnih komisij VOS. 
Tako je že proti koncu oktobra OK VOS Grosuplje prejela na tak način kar 49 jetnikov, od katerih jih je 18 naprej poslala na OK VOS Stična. 
Slednja je izvajala sodbe (?) in usmrtitve kar sama, saj je 28. oktobra usmrtila 5 pripornikov.112 Iz Grosupljega so te ljudi pošiljali npr. tudi področnemu sodišču v Novo mesto ter hkrati že predlagali smrtne obsodbe ali prisilno delo zanje. 
V Kočevju je bilo, po vsem sodeč, le malo oprostilnih sodb, posebej pri sojenju četnikom iz Grčaric. 
Toda kmalu so večino zapornikov preselili v Ribnico, kjer jih je prevzelo tamkajšnje področno sodišče, varoval pa je vse to 4. bataljon Tomšičeve brigade. 

Za Ljubljano in tudi ostalo pokrajino je tako nastopilo novo razdobje, ki ga je označevala predvsem prisotnost in politika novega nacističnega okupatorja.137 To je na simboličen način in s svojevrstnim besednjakom naznanjal tudi dvojezični razglas generala Raapkeja, ki so ga 10. septembra lepili na zidove ljubljanskih in notranjskih hiš. 
Najznačilnejši sporočili iz tega razglasa sta bili pač trditvi, da sta italijanska kraljevska hiša ter maršal Pietro Badoglio izvršila podlo izdajstvo, zato je bil vodja velikonemškega Reicha prisiljen ukazati nemški vojski, da prevzame obrambo Evrope ter v močno varstvo Reicha prevzel tudi slovensko domovino. 
Kakšno naj bi bilo to varstvo pa tiste dni seveda še ni bilo povsem jasno.138 

Delno je bil v zvezi s propagandno dejavnostjo tudi odsek za verske posle ali katoliški duhovnijski odsek, včasih imenovan tudi verski referat. 
Decembra 1943 je bil za verskega referenta imenovan kot kurat dr. Peter Križaj, ki pa se pri tem ni izkazal in ga je že januarja naslednjega leta nasledil stotnik dr. Ignacij Lenček. 
Njegova naloga je bila predvsem skrbeti za versko in moralno življenje domobrancev, se pravi, organizirati bogoslužje z imenovanjem in namestitvijo kuratov npr. po bataljonih, pripravljati in širiti veroučne knjige in sorodno literaturo, voditi mrliško knjigo domobranstva, organizirati pogrebe ipd. 
Sestavil je npr. poseben molitvenik za domobrance. 
Glede omenjene povezave s propagando naj navedemo, da je polk. 
Krener v začetku januarja 1945 izrecno poudaril, da je kuratom razen dušnega pastirstva prepovedano pečati se s propagando.326 K Organizacijskemu štabu, a z razmeroma samostojnim statusom, je spadala tudi domobranska godba, ki je začela delovati sredi februarja 1944. 
Vodil jo je stotnik Florijan Leskovar. 
V celoti je tako Organizacijski štab na višku razvoja štel okoli 500 mož, od tega dobro osmino častnikov.

Po napadu 14. divizije na Kočevje od 9. do 12. decembra 1943 so bili preostali deli 3. in 7. čete iz Rupnikove skupine zamenjani. 
Iz Ljubljane sta v Kočevje prišli 61. in 62. četa, že pred tem preimenovani iz 4. in 6. šolske čete. 
Ti dve četi sta tako tvorili šesto bojno skupino na čelu s poveljnikom stotnikom Janom Grandovcem. 
Ta skupina se je od ostalih torej predvsem razlikovala po svoji maloštevilnosti, njena glavna naloga pa je bila zavarovati obnovitvena dela na progi proti Ribnici.359 

Poveljniški kader Poveljniški kader 

General Rupnik pa je skušal na domobranske častnike vplivati tudi neposredno, v smislu nekakšne ideološke vzgoje. 
V ta namen je imel pred častniki ljubljanskega garnizona 1. decembra 1944 izredno dolg govor, ki je bil notranje zelo dobro sestavljen ter tematsko razčlenjen. 
V njem je podčrtal utemeljenost in nujnost delovanja domobranstva, ki je po njem tudi povsem v skladu z določbami mednarodnega prava, saj gre za narodov obstanek ipd. 
Orisal je tudi svoj lastni prispevek v boju proti boljševizmu in njegovim predhodnikom ter pozval častnike, da naj se oprimejo rešilne ideje domobranstva, saj bo prav prek njega možno prestati vse preizkušnje in zgraditi v pravično potegnjenih slovenskih etnografskih mejah ono slovensko narodno skupnost, ki bo družila vse zdrave in pošteno misleče nacionalne Slovence, katerim je služba narodu, njegovemu napredku in blagostanju prva in poglavitna naloga.497 Po svojem običaju je kot v drugih svojih nastopih (ta nastop sicer ni bil javen, a je bil govor nato razširjen med častnike) pozval proti strankarski razcepljenosti v slovenski politiki, proti kakršnikoli ilegalni dejavnosti ter preračunljivemu čakanju in upanju na Angleže. 
Na domobranske častnike se je z raznimi sporočili Rupnik sicer obračal tudi ob drugih, več ali manj slovesnih priložnostih. 
Drugače pa je tudi Organizacijski štab skušal izoblikovati neki etični kodeks za svoje častnike. 
Šolski odsek je pripravil obširne Splošne odredbe o moralni vzgoji, častnike je zadevalo poglavje z naslovom Ponašanje starešin v miru in vojski, kjer so bila povzeta splošno veljavna pravila o častniškem in sploh poveljniškem kadru s poudarkom na odnosih med nadrejenimi in podrejenimi ipd. 
Teze so bile dopolnjene še s specifičnimi zahtevami, ki jih je prinašala 2. svetovna vojna in posebej protikomunistični boj na domačih tleh. 
To je zahtevalo še dodatno, z ideološkimi in političnimi argumenti podprto vzgojno delovanje.498 

Na svojem izpostavljenem položaju je bil Rupnik sicer stalna tarča raznih posredovanj, prošenj, tudi v obliki posameznih in skupinskih obiskov. 
Precejšen del le-teh je zadeval tudi neposredne ali vsaj posredne probleme domobranstva. 
Obiskovalci so k njemu prihajali tudi iz drugih slovenskih pokrajin, predvsem iz Gorenjske in Primorske. 
Posebej so s tem v zvezi značilni obiski ter prošnje primorskega župnika Stanka Žerjala, ki je precej pripomogel k temu, da se je Rupnik zavzel za organiziranje domobranstva na Primorskem, posebej v prvem razdobju, v pozni jeseni 1943, ko je pomagal polk. 
Antonu Kokalju s tem, da je poslal na Primorsko skupino domobrancev pod vodstvom nadpor. 
Marjana Lavriča, ki je bila eno od prvih jeder primorskega domobranstva oziroma poznejšega Slovenskega narodnega varnostnega zbora. 
Poleg tega je z raznimi ukrepi pomagal pri t.i. izrinjanju italijanskega oziroma fašističnega vpliva in navzočnosti s Primorskega.514 Za okrepitev domobranskih ali organiziranje podobnih vojaških enot, ki bodo prevzele vso lokalno varnostno službo, se je pri Rupniku 12. marca 1944 zavzelo tudi odposlanstvo t.i. bivših bojevnikov in rezervnih častnikov, ki so pri tem ponudili tudi svojo pomoč. 
Ta nastop je bil verjetno zrežiran, saj je odposlanstvo, v katerem je bilo tudi precej liberalno usmerjenih članov, uporabljalo zelo napihnjen jezik, poln nacističnih fraz ter na koncu celo izjavilo lojalnost Hitlerju in izrazilo željo, da bi Rupnik njihovo sporočilo prenesel Führerju in vrhovnim predstavnikom Narodne socialistične stranke in Oborožene sile. 
To je spominjalo na podobne želje in zahvale Hitlerju ob že omenjeni poznejši izjavi Škuljevega begunskega odbora konec septembra 1944.515 Ob tej želji se nam postavlja vprašanje, ali jo je Rupnik res prenesel Hitlerju, in če jo je, ali je to storil prek drugih ali pa je to opravil osebno, se pravi z obiskom pri njem. 
To je seveda povezano z zanimivim vprašanjem, ali je Rupnik tedaj ali nasploh med vojno dejansko odšel na obisk v rajh oziroma Nemčijo. 
S tem v zvezi so se po Ljubljani že jeseni 1943 širile razne govorice in tudi sin Vuk ga je v svojem pismu konec leta o tem povprašal ter mu za primer, da bi res odšel na razgovore v Berlin, svetoval, da se prej posvetuje z njim, ker dobro pozna stanje na terenu in bi mu znal natančno navesti, kaj naj tam zahteva za Slovence oziroma za domobranstvo. 
Načrti o Rupnikovem obisku v Nemčiji so vsekakor obstajali, saj je npr. Rainer 1. aprila 1944 zaprosil za termin Rupnikovega, Rösenerjevega in njegovega obiska pri Heinrichu Himmlerju, poveljniku celotne nemške policije in državnem vodji SS. Iz tega obiska po vsem sodeč ni bilo nič, so se pa trditve, da naj bi Rupnik obiskal Nemčijo, pojavljale tudi še kasneje, vrhniški župan Ignacij Hren je npr. celo vztrajal pri tem, da mu je njegov dobri prijatelj Rupnik zaupal, da je res bil v Nemčiji. 
Rupnikov tajnik in zet dr. Stanko Kociper pa je na drugi strani to odločno zanikal.516 

Rupnik je, to je bilo navsezadnje od generala tudi normalno pričakovati, stalno podajal tudi svoje mnenje o taktiki domobranskega bojevanja proti partizanom ter se pri tem zavzemal za gverilsko taktiko z nastopanjem manjših skupin, s hitrim pojavljanjem in konspirativnim premikanjem, s takojšnjim umikanjem na izhodiščne položaje po opravljenih akcijah ipd. 
To so bile sicer tudi glavne prvine vojaške doktrine, ki so jo v domobranskih častniških in podčastniških šolah ves čas poučevali in poudarjali tudi nemški inštruktorji. 
Po besedah Stanka Kocipra je bil Rupnik mednarodno znan strokovnjak za gverilsko vojno in protigverilsko obrambo, medtem ko ga je stotnik Emil Cof označil za vojaškega filozofa in moralista. 
Tudi sam je to potrdil, ko je npr. opominjal Organizacijski štab in častnike, da se drže čisti in ne mažejo ugleda s tihotapsko trgovino, samovoljnimi nezakonitimi postopki ipd. 
Junija 1944 je poslal Organizacijskemu štabu dopis, v katerem Krenerja opominja, da je med domobranci mnogo elementov, ki se ne zavedajo resnosti svojega stanu in svojih dolžnosti, saj mu je policija naznanila več primerov, da so domobranci pijančevali, streljali v prazno (!) ter zastraševali ljudi, zato Rupnik vabi Organizacijski štab, da z vsemi silami zatira take in podobne pojave.519 Po drugi strani pa je Rupnik vsaj z gledišča nemških oblasti imel določene težave prav v svoji neposredni okolici oziroma družini. 
Nemci so namreč konec junija 1944 delno zaprli ali premestili Rupnikovo telesno stražo, ki jo je jeseni 1943 organiziral njegov sin Evgen iz pripadnikov nekdanjega četniškega odreda Beli orel. 
Evgen Rupnik je bil sam že v začetku leta 1944 iz Slovenskega domobranstva formalno odpuščen ter se je kasneje pridružil srbskim četnikom na Primorskem. 
Kot mnogi drugi domobranci so očitno tudi pripadniki omenjene enote že spomladi 1944 sodelovali s četniško ilegalo ter zbirali orožje mimo nemškega nadzora. 
Novo Rupnikovo telesno stražo so nato sestavili iz bolj zanesljivih slovenskih ljotičevcev.520 

Generalni inšpektor se je v svojih sporočilih resnično izražal kot poveljnik, označeval jih je kot povelja, naredbe ali ukaze, dejansko pa je šlo le za nasvete in priporočila moralne, disciplinske in politične narave. 
To morda ni bilo le slučajno, morda se je za to zavestno odločil ter tudi s tem skušal dati svojim sporočilom večjo težo. 
Kljub vsemu je v začetku v svojo funkcijo polagal mnogo upanja ter se je po imenovanju posvetil predvsem domobranstvu, medtem ko naj bi zadeve na pokrajinski upravi v večji meri prepuščal svojim podrejenim. 
Vsaj tako je v oktobru 1944 novi položaj ocenil formalno še obstoječi Protikomunistični odbor. 
Decembra, po že omenjenem Rupnikovem govoru častnikom, pa se je podtalno politično vodstvo ustrašilo, da bo general dejansko udaril po političnem unionskem omizju.542 Rupnik sam tedaj seveda ni imel tesnejših stikov s tem političnim vodstvom, ki ga je stalno kritiziral, so pa bili ti stiki pred letom dni, ko se je ustanavljalo domobranstvo, precej pogosti in tudi neposredni. 
Seveda je tudi v letu 1944 prihajalo do nekaterih stikov, predvsem posrednih. 
Vsekakor pa Rupnik, ki je na zunaj deloval in govoril tudi v duhu in interesu nemške oblasti ter propagande, kakšne posebne simpatije pri prozahodnih politikih ni mogel uživati. 
Pri tem je potekal politični boj za samo Slovensko domobranstvo; tako politično vodstvo kot Rupnik sta hotela nad njim dobiti čimbolj popolno kontrolo, predvsem seveda med častniki in Organizacijskim štabom. 

6. 
Domobranec, bodi hraber! 

9. 
Domobranec, bodi dobre volje! 

V celoti gledano je bil identitetni sistem Slovenskega domobranstva razmeroma reven, kar še posebej velja za uniforme. 
Pri tem je bilo pač odločilno dejstvo, da domobranske uniforme kot take sploh ni bilo, da ni bila posebej izdelana za domobranstvo, da je bilo skoraj vse, kar so domobranci oblekli, tujega izvora in kroja. 
Tudi oznake, ki so jih nosili na uniformah, so bile omejene na najnujnejše, še najbolj je bil pri tem izdelan sistem označevanja činov, zelo malo pa je bila izražena možnost uporabe raznih našitkov, ovratnih zrcal ipd. 
Pri tem se je zelo poznalo, da domobranstvo ni imelo ne odlikovanj in ne značk. 
Imelo pa je vse osnovne oznake in simbole in pri teh je treba reči, da so bili vsi slovenskega nacionalnega ali vsaj pokrajinskega značaja, se pravi grb, zastava in iz njiju oblikovana kokarda. 
Šlo je torej za kombinacijo nacionalnih in pokrajinskih znakov. 
Tako je tudi četniški vodja major Karel Novak v poročilu Draži Mihailoviću napisal, da domobranci nosijo slovenske oznake in slovenske zastave. 
Na uniformah domobranci niso nosili nobenih nemških oznak ali okraskov, vsaj uradno ne, tudi ne znanega stiliziranega orla z razpetimi krili, to je t.i. Hoheitsabzeichen, ki so ga imele nekatere kolaboracionistične enote v vzhodni in zahodni Evropi, da o tujih prostovoljcih v SS niti ne govorimo.589 V tem formalnem pogledu so voditelji in pokrovitelji Slovenskega domobranstva imeli do neke mere prav, ko so trdili, da gre za slovensko narodno vojsko. 
Če pa je to držalo tudi v pogledu njihove subjektivne ocene, pa je ob koncu vojne prišlo do določenih absurdnih položajev. 
Slovensko domobranstvo je bilo že pred 3. majem 1945 ilegalno organizirano v Slovensko narodno vojsko ter se je vsaj psihološko pripravljalo na ločitev od Nemcev. 
3. maja pa je protirevolucionarno vodstvo to vojsko vključilo v jugoslovansko kraljevsko vojsko pod vodstvom Draže Mihailovića in kralja Petra. 
Zato je v tistih dneh del častnikov Slovenskega domobranstva (SNV) zamenjal slovenske kokarde s kraljevskimi, domobranske epolete pa z jugoslovanskimi, ponekod pa naj bi to storilo tudi celotno moštvo posameznih enot. 
Toda drugi so se temu upirali, kajti stali so na stališču, da je zanje na prvem mestu narod, šele na drugem država. 
Toda, na Vetrinjskem polju, sredi prvega in zadnjega zbirališča Slovenske narodne vojske, ni zaplapolala slovenska, temveč jugoslovanska zastava, podobno kot naj bi že septembra 1943 na gradu Turjak.590 Kljub vsemu pa je za konec treba dodati, da se je med domobranci opažalo tudi nošenje raznih nemških znakov, seveda povsem samovoljno in neuradno. 
Posebej so bili priljubljeni znaki nemških planinskih enot. 
General Krener, tedaj poveljnik Ljubljanske divizije SNV, jih je dokončno prepovedal šele 22. maja 1945 v Vetrinju.591 

Statut Slovenskega domobranstvaStatut Slovenskega domobranstva

Z vidika nemške okupacijske oblasti je organizacija domobranstva postala dokončno uradno uveljavljena ter javno priznana šele v začetku decembra 1943, ko je bila objavljena Rainerjeva odredba o vzpostavitvi domobranskih oddelkov v operacijski coni Jadransko primorje, z nemškim izrazom poimenovanih kot Landeseigene Selbstschutzverbände. 
Seveda je pri tem šlo tudi za legaliziranje in pravno potrjevanje deloma že čisto konkretnega dejanskega stanja, se pravi tudi Slovenskega domobranstva, ki je v določenih oblikah obstajalo in delovalo že od konca septembra. 
Zato, kot bomo še videli, tudi iz določenih formalnih razlogov, zadnji člen omenjene Rainerjeve odredbe določa, da le-ta stopa v veljavo za nazaj, namreč od 1. oktobra dalje. 
Tudi na Primorskem je od srede novembra dalje domobranstvo vsaj v organizacijskih povojih že obstajalo. 
Nekaj besed smo problemom v zvezi s pravnim statusom ter dokončno ustalitvijo organizacije Slovenskega domobranstva že namenili. 
Pri tem ni šlo samo za t.i. dejansko stanje in materialne probleme, temveč tudi ali celo predvsem za proces pravnega kodificiranja domobranstva kot posebnega subjekta znotraj nemškega okupacijskega sistema. 
Prav to je v določeni meri dokončno uravnavala omenjena Rainerjeva odredba. 
Toda vodstvo Slovenskega domobranstva ter ostali protirevolucionarni subjekti niso mogli biti zadovoljni zgolj s to splošno odredbo. 
Zahtevali so vzpostavitev pravnega sistema za Slovensko domobranstvo kot tako, se pravi izrecno zanj, določene osnovne določbe oziroma kar statut, ki bi posebej določal osnovne naloge in načine uporabe domobranstva in bi hkrati pomenil nekakšno pravno varnost za Slovensko domobranstvo v celoti kot tudi za njegove pripadnike kot posameznike. 
V določeni meri je bilo s temi problemi povezano temeljno vprašanje v zvezi z značajem Slovenskega domobranstva namreč, ali je le-to organski del nemške policije ali celo vojske, ali pa je relativno samostojen subjekt in npr. posebne vrste policije, ki je sestavljena samo iz domačinov določene pokrajine ter je njena individualnost izvirna, izhajajoča iz domačih slovenskih razmer in vzrokov ter je nemški policiji le dodeljena (beigeordnet). 
Formalno je sicer v upravnem pogledu lahko sestavni del nemške policije, toda hkrati je predvsem z vidika vzrokov svojega nastanka in svoje sestave neke vrste slovenska narodna vojska. 

Med arhivskim gradivom pa je ohranjen del pismenih izjav, ki so jih morali v svojih enotah podpisati domobranci, bodisi na sam dan prisege ali tudi kasneje. 
Gre za tiskane dvojezične izjave na enem listu, ki jih je očitno pripravil Aufbaustab. 
Na nemški original kaže tudi okorno slovensko besedilo, ki je bilo na drugem mestu ter se glasi:

Končna ocena prisege je bila odvisna, kot že deloma rečeno, tudi od vrednotenja posameznih stavkov ali celo izrazov samega besedila, tu pa sta se pojavila predvsem dva izstopajoča problema, namreč, ali so domobranci prisegli Hitlerju in ali so obljubili, da se bodo borili tudi proti zahodnim zaveznikom, in še, ali je to prava prisega ali pa le neke vrste zaobljuba ipd. 
S tega vidika, o njem bomo sicer še govorili, se npr. pojavljajo ocene, da prisega ni tako huda, kot jo označujejo Ofarji, da s prisego domobranci niso tako vezani, kot se je mislilo ter da jo lahko vsak čas odpovedo. 
Določena rahločutnost v oceni se je enkrat pokazala celo v poročilih partizanske obveščevalne službe, češ da je bila prisega mila, a da jo javnost kljub vsemu zelo obsoja.679 Toda to je bila tudi edina pozitivna ocena domobranske prisege, izhajajoča iz tabora partizanskega gibanja. 
Sicer pa partizanski obveščevalci opažajo razburjenje, tesnobo in potrtost pri domobrancih in njihovih družinah, ki naj bi se šele tedaj zavedeli, da so popolnoma na voljo Nemcem in da jih ti lahko pošljejo, kamor bodo hoteli, tudi na vzhodno fronto. 
Toda ravno to zadnje ni bilo res, kar je lahko pomenilo, da javnost in celo domobranci niso poznali statuta, katerega del je bila prisega in ki jim je jamčil, da se bodo bojevali le na slovenskih tleh. 
Nadalje se ocenjuje, da prisega pomeni uvod v nove akcije proti partizanom ter so nov argument za hlapčevanje in zvestobo Rajhu, sledile naj bi zato množične aretacije, mobilizacija, pobiranje kompromitiranih ljudi ipd. 
Ponekod ugotavljajo, da so se domobranci po prisegi z veliko voljo vrgli na partizane, a so jim glavo ohladile lekcije pri Žužemberku in Trebnjem! 
Nekatere družine domobrancev pa naj bi naivno menile, da je prisega prezgodnja, ker še ni gotovo, ali bo Nemčija sploh zmagala. 
Ob tem pa je eden izmed partizanskih obveščevalcev svetoval, da bi v takem položaju ob prisegi bilo dobro, če bi skušali posejati klico nezaupanja in mržnje med Nemci in domobranci.680 

Tako je dokončno uradna domobranska propaganda prešla pod nemško poveljstvo, pod nemško režijo in seveda pod popolni nacistični idejni vpliv. 
Res je, tako je bilo videti predvsem na zunaj in predvsem v vrhnjem delu propagandne organizacijske piramide, v enotah, v četah in manjših posadkah pa je življenje tudi v tem pogledu v veliki meri teklo naprej po starem, se pravi, z bistveno opaznejšim slovenskim pečatom, kot bi lahko sklepali na podlagi gornjih smernic. 
Nimamo na voljo dovolj virov, da bi lahko podali dokončno sodbo o tem, koliko so si Nemci uspeli pokoriti domobransko propagando, vendar pa nekatera poročila le kažejo, da sta se proti koncu vojne vsaj uradni vpliv in moč nemške propagande povečevala, npr. v Kočevju in v okolici Ljubljane. 
Po drugi strani pa se je povečevala ilegalna propaganda, ilegalna z vidika zgoraj omenjenih nemških zamisli in seveda tudi stališča Organizacijskega štaba, ki je moral slediti navodilom in ukazom nemškega štaba. 
Partizanska obveščevalna služba je ugotavljala, da so Nemci ob zunanjem in notranjem političnem in vojaškem razvoju do domobranstva še bolj nezaupljivi ter skušajo vedno znova diktirati in kontrolirati propagando za domobranstvo ter so zato tudi prepovedali vsako propagando po enotah. 
Tako je pač ta služba razumela zgoraj omenjena navodila.723 

Por. 
Kociper, ki je bil po službeni dolžnosti poleti 1944 v stalnem stiku z Untersturmführerjem Wolfsom, je pri njem in njegovih pomočnikih opažal vse bolj nasprotujoče si stvari. 
Po eni strani je Wolfs, ki je bil pred tem v Rusiji, vse pogosteje omenjal moč in odpornost Rusije, ideološko konsistentnost boljševizma ipd. 
Kocipru je bilo to sumljivo ter je presodil, da je Wolfs do neke mere že okužen s komunizmom. 
Po drugi strani pa je esesovec stalno govoril o Evropi ter poudarjal, da morajo Slovenci, če hočejo postati enakovredni člani družine evropskih narodov, storiti svojo dolžnost tudi na vojaškem področju ter prispevati svoje enote za bodočo evropsko vojsko, za katero je razglasil kar Waffen SS. Če imajo Slovenci res dobro voljo, bi tako enoto res morali imeti! 
Kociper je tako govorjenje spravljal v neposredno zvezo s splošno znanim prizadevanjem OF za razkroj domobranstva, kjer se je med drugim, kot že rečeno, pojavljala tudi grožnja z vključitvijo v SS ter odhodom na fronto. 
Sam Kociper je na to kampanjo skušal odgovoriti v 3. številki revije Slovensko domobranstvo s posebnim člankom. 
Domneval je celo, da se v Rösenerjevi bližini nahaja komunistični agent, kajti kako naj bi bilo sicer mogoče, da je ideja o slovenski SS, s katero je Wolfs še nekaj časa okleval, da bi z njo javno nastopil, nekako usklajeno nastopila svojo pot tako med Nemci kot tudi partizani. 
Ker bi bilo to partizanom v prid, so oni že pred Nemci začeli to izkoriščati v propagandne namene proti domobranstvu. 
V primeru dejanske uresničitve te ideje pa bi bil učinek partizanske propagande še toliko večji. 
Za take načrte pa bi partizani lahko izvedeli le iz Rösenerjeve okolice, torej… 
Rösener pa je Wolfsa vsestransko podpiral. 
Vagon propagandnega gradiva in aparatur, ki jih je po svojem službenem potovanju avgusta v Berlin od tam kmalu dobil Wolfs, pa je razen nekaterih drobcev za Kocipra in njegove sodelavce ostal nedosegljiv, kajti Wolfs ga je nameraval uporabiti za druge namene, oziroma je bil v območju Rösenerjevega razpolaganja. 
Kociprovi sumi so se povečali, ko je v Wolfsovi pisarni odkril v slovenščini tiskano propagandno literaturo za SS oddelke.731 Dokončno pa so se potrdili, ko je v času Wolfsove odsotnosti v Berlinu pri njem našel še izvod strogo zaupnega povelja, ki je zadevalo organiziranje SS-divizije Adriatisches Küstenland. 
O tem, kdo naj bi to povelje podpisal, Kociper, žal, ne poroča. 
Po njegovem pričevanju je le-to predvidevalo, da bi se moštvo za načrtovano divizijo rekrutiralo na ozemlju Jadranskega primorja, se pravi, da ni bilo neposredno rečeno, da bi zanjo prišli v poštev slovenski domobranci, vendar je logična presoja kazala prav na takšno možnost, saj vsaj med Slovenci tedaj ni bilo več omembe vrednih človeških rezerv, še celo ne za celo divizijo. 
Teoretično bi bilo seveda možno, da so nemške oblasti nameravale za to divizijo novačiti tudi neslovence, vendar je bilo dejstvo, da je bila propagandna literatura, ki jo je odkril Kociper, v slovenščini, dovolj zgovorno. 
Propagandni material, ki si ga je Wolfs oskrbel v Berlinu, torej ni bil namenjen za domobranstvo, temveč bodoči SS diviziji, oziroma je bil po Kociprovem logičnem sklepanju namenjen propagandi za SS v domobranstvu, ne pa za domobransko propagando. 
Ker pa so nekaj materiala Kociper in njegovi sodelavci že porabili za domobranstvo in predvsem za nacionalno usmerjeno domobransko revijo, je Rösener Wolfsa za to celo oštel in kot že rečeno, je od tedaj naprej Wolfs še dopustno domobransko propagando držal vedno bolj na kratko.

Ob koncu leta 1943 ter v začetku leta 1944 je podpolk. 
Krener svoje podrejene večkrat obvestil, da je Slovensko domobranstvo s 1. januarjem 1944. prešlo z vsemi svojimi prejemki in stvarnimi potrebami v oskrbo nemške vojaške uprave. 
Izraza oskrba nemške vojaške uprave seveda ne gre jemati dobesedno, oziroma je preveč splošen. 
Že 29. decembra 1943 pa je Krener natančneje sporočal, da izplačevanje Slovenskega domobranstva od 1. januarja prevzame Višji SS in policijski vodja, torej Rösener. 
Ker pa je bil Rösener v pogledu domobranstva odvisen od Rainerja in njemu odgovoren, je razumljivo, da je vsaj financiranje dejansko prevzemala Rainerjeva uprava v Trstu. 
Le-ta je plačevala tudi druge formacije na območju Jadranskega primorja. 
Izplačevanje raznih osebnih in družinskih prejemkov pripadnikom Slovenskega domobranstva je potekalo po določbah, ki so tedaj veljale za prostovoljce pri nemški policiji.749 Po teh določbah so vsi domobranci za kritje osebnih potreb dobivali neobdavčen vojni dodatek, ki je za navadnega domobranca znašal 375, za npr. poročnika 900 ter za polkovnika 1.875 lir. 
Izplačeval so ga po desetdnevjih na 1., 11., 21. dan v mesecu. 
Poleg tega so vsi podčastniki in častniki dobivali plače, pri kateri pa je na višino vplivalo družinsko stanje, toda v začetku leta 1944 še ni bilo urejeno izplačevanje preskrbovalnine za svojce (Familienunterstützung). 
Samski podnarednik je tako dobival 1.050, poročeni pa 1.450 lir mesečne plače. 
Na zgornjem koncu plačilne lestvice je samski polkovnik dobival 6.200, poročeni pa 8.000 lir plače. 
Poleg tega so bili vsi domobranci upravičeni do otroškega dodatka, in to po 180 lir mesečno za vsakega otroka do 16. leta starosti. 
Kot smo deloma že rekli, so bili prav vsi prejemki oproščeni davščin. 
Plače in dodatki naj bi se izplačevali vnaprej vsakega prvega v mesecu, vendar so dejansko plače neposredno prejemali le samski, družinam pa so denar nakazovali prek hranilnice Ljubljanske pokrajine. 
Prejemke je izplačevala in nakazovala blagajna Aufbaustaba, kjer je te stvari vodil stotnik Karl Schneider. 
Hkrati so bile po teh določbah domobrancem zagotovljene tudi dnevnice, prenočnine, brezplačna zdravstvena oskrba, povrnitev stroškov za pogrebe preminulih domobrancev itd.

Posebej v Kočevju so bili, po vsem sodeč, nemški častniki domobrancem zelo nenaklonjeni ter so jih zapostavljali, ob neki priložnosti je npr. nemški poveljujoči častnik dal razdeliti vso suho hrano le med obe nemški četi, ničesar pa ni pustil domobrancem. 
Februarja 1945 je tam nastala velika napetost, ko bi morali domobranci oditi na utrjevalna dela, a so zahtevali, da se jim zato nujno izboljša prehrana. 
Na odvisnost bojne sposobnosti od oskrbe je novembra 1944 opozarjal poveljnik 4. bataljona stotnik Meničanin, ko je sporočal, da njegove enote ne morejo več v večdnevne akcije zaradi izgubljene in obrabljene opreme, zaradi pomanjkanja zimskih plaščev ipd. 
Zahteval je nujno dobavo plaščev, zimskih kožuhov in spodnjega perila, ker v nasprotnem primeru bataljon sploh ne bo mogel več v akcije. 
Obrok cigaret se je zmanjšal na pet na dan. 
S cigaretami je sicer domobranstvo oskrbovala pokrajinska uprava, pač glede na tobačno tovarno v Ljubljani. 
Toda spomladi 1945 tudi cigaret ni bilo več, kar naj bi seveda tudi vplivalo na moralo, vendar pa se je domobrancem le zdelo za malo, da so pripadniki vlasovskih enot, ki so bile tedaj tudi v Ljubljanski pokrajini, imeli cigaret (tobaka) na pretek. 
S približevanjem konca vojne ter povečevanjem splošnega pomanjkanja je prihajalo tudi do omejitev, ki bi jih glede na vojne razmere pravzaprav ne pričakovali. 
V začetku leta 1945 je npr. upravni svet Splošne maloželezniške družbe d.d. v Ljubljani sklenil, da zaradi padanja dohodkov in ker je brez vsakih subvencij, ukine zastonjske vožje s tramvajem za pripadnike oboroženih formacij, razen za ranjence in invalide. 

Pri tem je potrebno ponovno podčrtati posamezne subjekte znotraj protirevolucionarnega tabora, kajti prav prek njih je moč prepoznati različne utemeljitve domobranstva, utemeljitve, ki imajo lahko različne poudarke in za katerimi so lahko stali različni interesi in načrti, povezani z domobranstvom. 
Mislimo seveda na domače, slovenske subjekte, saj smo nemško okupacijsko oblast kot enega od odločilnih dejavnikov pri nastanku domobranstva s tega vidika v glavnem že predstavili. 
Omenjeni subjekti so bili: general Leon Rupnik, tako kot izrazit posameznik kot tudi kot predsednik pokrajinske uprave in hkrati tudi vodja svojega idejnega kroga; politično vodstvo, predvsem vodstvo SLS ter Slovenska zaveza kot formalni skupni organ protirevolucionarnega tabora. 
Pri tem je potrebno oddeliti posamezne izstopajoče in solirajoče posameznike ter nekatere organizacije in idejne skupine, ki pa so vendarle izhajale iz osrednjega, katoliškega političnega tabora. 
Kot tretji subjekt bi omenili vojake, častnike, mimo katerih prizadevanja po ustanovitvi in krepitvi domobranstva niso mogla iti. 
V precejšnji meri pa so bili častniki hkrati instrument strankarske oziroma Rupnikove politike in so zato predstavljali samostojen subjekt le do določene mere. 
Prav pri častnikih velja omeniti tedaj sicer še šibko prisotnost oziroma aktivnost Mihailovićeve Jugoslovanske vojske v domovini (JVvD). 
Toda četniški tabor je bil tedaj po Grčaricah še v šoku in Sokolska legija kot tudi liberalni tabor v celoti sta nastanek domobranstva spremljala več ali manj pasivno.

Pri protikomunistični spomenici je torej šlo za zbiranje podpisov odličnih predstavnikov javnega življenja, ki so bili potrebni za sam akt slovesne izročitve Rupniku, s čimer bi pač pridobila na teži in pomebnosti. 
Organizatorji so želeli pridobiti predstavnike vseh stanov in dejavnosti in s tem vzpostaviti nekakšno simbolično protiutež OF, oziroma s tem pokazati, da slovenska javnost Rupnika podpira. 
Spočetka so v Protikomunističnem odboru ugotavljali, da se spomenica slabo podpisuje, 23. decembra, ko je bil zadnji dan zbiranja pomembnih podpisov, pa sta se zanj odločila še Miloš Stare in Marko Kranjc, pri čemer naj bi imelo pomembno vlogo tudi dejstvo, da so podpisali tudi nekateri vidni liberalci, npr. dr. Otmar Pirkmajer.792 

To že lahko imenujemo neke vrste novo ideologijo, katere nosilci in utemeljevalci so bili sodelavci informativnega (propagandnega) urada na Rupnikovi pokrajinski upravi, nadalje v povezavi z njimi propagandisti in nekateri častniki Slovenskega domobranstva ter končno tudi mediji, predvsem ljubljanski tisk, deloma tudi ljubljanski radio. 
Vse to se je v obliki stalnih in (ne)vsiljivih sestavin nekega v sebi zaključenega vrednostnega sveta, sistema širilo na protikomunističnih zborovanjih, protikomunističnih predavanjih in radijskih oddajah, posebej tudi med domobranci v obliki propagandnih priročnikov in predavanj. 
Smernice so zaradi personalne in upravne povezave v domobranstvo prihajale iz že omenjenega informativnega urada, kasneje, po ukinitvi samostojne domobranske propagande, z nemškega propagandnega oddelka Aufbaustaba. 
Tako je možno videti, da je vsaj na področju produkcije, propagandnih izdelkov in posebej tudi na področju motivov, sloganov in metodologije, vpliv nacistične ideologije zelo pomemben. 
Gre za specifično, za nacizem značilno razlago zakonitosti evropske novejše zgodovine, posebej pri iskanju odločilnih zgodovinskih silnic, ki dajejo pečat evropskemu razvoju, pri čemer ni bila na zadnjem mestu vloga Judov. 
Iz zgodovine se pri tem neposredno prehaja v sodobnost in prihodnost, s poudarkom na odločilnem boju med pravim evropskim duhom pod vodstvom Nemčije ter materialističnim tujim, neevropskim sovražnikom. 
Sama vsebina te propagande je sicer črpala iz slovenskega položaja, argumentacija izhaja iz slovenske preteklosti, sedanjosti in predvsem predvidene prihodnosti, toda mehanizmi in metode, osnovne logične predpostavke in tudi temeljni ilustrativni motivi so vzeti iz nacistične ideologije, predstavljena pa je ta vsebina na način, ki kaže vpliv nemške propagandne mašinerije. 
Seveda se takoj postavlja vprašanje, ali so slovenski izvajalci sprejeli to motiviko in argumentacijo od nemške strani spontano, ali so se z njo tudi intimno identificirali in koliko je šlo le za oportunizem, za dejanje v funkciji višjih ciljev, ko je bilo potrebno predvsem ohraniti in razvijati domobranstvo in se je v ta namen storilo vse, kar se je z nemške strani zahtevalo ali tudi samo pričakovalo.810 Na omenjeno vprašanje, kot vedno, ni mogoče dokončno odgovoriti, zato naj pri tem omenimo predvsem neizogiben vtis, da npr. slovenski ljotičevci v svojih ideoloških naprezanjih niso izkazovali zgolj ustrežljivosti na nacistične zahteve, temveč so šli še dalje ter razvili tudi svojo, avtohtono samoslovensko ideologijo. 
Že zdaj naj poudarimo, da so za osnovo in izhodišče te ideologije vzeli prav Slovensko domobranstvo oziroma sploh domobranstvo. 
V tej povezavi se sprašujejo ter napovedujejo možni razvoj slovenstva v prihodnosti, pri čemer njihovo stališče najbolje ponazarja sicer nacistična sintagma, ki jo poznamo zgolj skozi slovenski filter, namreč, da mora slovenski narod pokazati voljo do življenja ter obstanka v boju proti komunizmu in nato bo pač v skladu s svojim prispevkom v tem vseevropskem gigantskem boju proti boljševizmu tudi deležen ustreznega mesta med narodi nove Evrope!

Ob tem pregledu določil mednarodnega vojnega prava pa gre seveda ponovno podčrtati, da le-to vse do ženevskih konvencij 1949 sploh ni upoštevalo, oziroma ni predvidevalo civilnih državljanskih vojn oziroma stanja na okupiranem ozemlju, ki se temu približuje, ko namreč gre za spopad med več skupinami domačega prebivalstva ob prisotnosti ali celo dejavnem sodelovanju okupatorja. 
Strokovna ugotovitev, da državljanska vojna ne spada pod pojem vojne in predpisi mednarodnega prava se ne nanašajo na boje znotraj države na vstaje, upore, revolucije, to več kot potrjuje.838 Toda kaj je v primeru, ko pride do kombinacije meddržavnih vojn, okupacije in državljanske vojne? 
Tak položaj je v pravnem smislu očitno trd oreh, pri čemer temu botruje tudi dejstvo, da je šlo v preteklosti za bolj enostavne vojne, za spopade držav oziroma celo zgolj spopade armad, v kar je bilo civilno prebivalstvo pritegnjeno le v manjši meri. 
Vsekakor ni šlo za totalne spopade širših razsežnosti in podprtih z ideologijo. 
Pravo je pač v določenem smislu konservativno ter predvsem kodificira pravila na podlagi preteklih dogajanj oziroma prakse, je pa tudi rezultat kompromisa med različnimi interesi (velikih) držav.

Določeno sredstvo pritiska na domobrance je pomenil tudi postopek v primerih, če so padli v partizansko ujetništvo. 
Tudi tu se je stopnja strogosti spreminjala. 
Glavni javni tožilec pri predsedstvu SNOS in tudi sodni odseki pri štabih korpusov so izdali več navodil za postopek z domobranskimi ujetniki, pri čemer so ločevali predvsem med prisilnimi mobiliziranci ter ostalimi, prostovoljci in pomembnejšimi pripadniki. 
Slednjim se je seveda slabo godilo in so bili ponavadi po kratkem postopku ustreljeni. 
Važno je bilo tudi to, kdaj so se partizani namenili zaključiti take primere; več časa ko je minilo od zajetja, večja je bila verjetnost, da pridejo pred redno sodišče. 
So pa bile tudi izjeme, npr. primer nadpor. 
Miroslava Pavliča, ki ga Gubčeva brigada junija 1944 po zajetju ni ustrelila, temveč obdržala kot vabo za ostale domobrance, ki se nahajajo na Rakeku.860 Za domobranske dezerterje je seveda veljal precej milejši postopek.

Tako so domobranci še vedno tičali v postojankah ali pa se v sklopu udarnih bataljonov udeleževali akcij proti partizanom. 
Kot smo že omenili, pa se jim je v zunanjem svetu vse bolj pogosto prerokovala temna prihodnost. 
Na to je sedaj od julija 1944 mislil tudi polk. 
Vauhnik, ko se je ustalil v Švici ter navezal stike z zavezniki, kraljevsko vlado ter predvsem s slovenskimi emigrantskimi politiki, seveda v prvi vrsti s tistimi, ki so se upirali Cankarjevemu načrtu o odhodu domobrancev k NOV, to je predvsem s Krekovo skupino. 
Vauhnik je bil sicer poln idej in načrtov, pri čemer pa je videti, da so pri njegovem ocenjevanju položaja prevladovale želje nad suho analizo. 
Sprva je resno predvideval, da bo slej ko prej prišlo do spopada med zahodnimi zavezniki in Sovjetsko zvezo in pod vtisom tega si je zamišljal tudi druge scenarije. 
Še zmeraj se je oklepal misli na zavezniško invazijo v Istri, s katero je pred tem tako rekoč okužil sogovornike v Ljubljani, da so o tem že odkrito govorili. 
Pri tem seveda drži, da so taki načrti resnično obstajali, predvsem pri Britancih oziroma pri predsedniku vlade Winstonu Churchillu. 
Feldmaršal Alexander se je ob podpori generala Wilsona resno ukvarjal s tem načrtom, poimenovanim Armpit. 
Kljub vsemu je bil odpor Američanov, češ da bo bolj učinkovito, če podprejo invazijo v Normandiji z izkrcanjem v južni Franciji, premočan. 
Sicer pa je tudi britanska služba SOE zaradi velikih možnih težav odsvetovala prodor skozi ljubljanska vrata proti Dunaju. 
Tako do pravih, operativnih priprav na izkrcanje na Jadranu ni prišlo.915 Vauhnik je še naprej pozival domobrance v ilegalo, pri čemer je upal, da bo lahko s pripravljenim zaledjem lažje prodrl pri Britancih z načrtom za invazijo v Istro. 
Kmalu po prihodu v Švico je zavezniškim oblastem ponudil ob morebitni invaziji podporo domobrancev in drugih slovenskih formacij. 
Problem je bil v tem, da je bila njegova ponudba v funkciji obrambe Slovenije pred Titom, se pravi, v ozadju je bila predpostavka, da se bodo zavezniki, da bi ubranili Slovenijo pred partizani, z njimi spopadli in domobranci, četniki in drugi bi se borili na njihovi strani. 
Vse to ni ostalo skrito ter je izzvalo že prve javne reakcije, npr. Borisa Furlana v govoru na BBC 19. avgusta 1944.916 

DEVETO POGLAVJEDEVETO POGLAVJE

Častniki so se tudi šele tedaj dokončno seznanili z uredbama o ustanovitvi oziroma ureditvi SNV, ki ju je že pred časom v Ljubljani sprejel Narodni odbor in kar so morali potrditi s svojimi podpisi s pristavkom, da se v vsem podrejamo Narodnemu odboru za Slovenijo, dokler ne nastopijo urejene razmere. 
Večina častnikov je to seveda podpisala, vendar za vse to ni bilo tako samoumevno, zato je Vuk Rupnik 21. maja Krenerju predlagal sestanek vseh poveljnikov, da pretresejo omenjeni uredbi.993 Do tega ni prišlo, saj je nazadnje zmanjkalo časa. 
Rupnik, ki je imel med častniki in še bolj med vojaki velik ugled, je nato še preprečil, da bi častniki prisegli Narodnemu odboru oziroma narodni vladi, saj je bil po njegovem status te vlade nejasen in je predvsem niso priznali Britanci, po vsej verjetnosti kot je pravilno sklepal pa tudi ne kralj Peter. 
Glede same prisege pa je dejal, da vojsko veže prisega kralju Petru.994 Domobranska prisega iz aprila 1944 oziroma januarja 1945 se seveda ni več omenjala in se je s tem molče priznavala kot pretekla taktična nujnost. 
Sicer pa je Krener v svoji 3. naredbi med drugim prepovedal morebitno nadaljnje nošenje kakršnihkoli nemških znakov, češ da iz vojaških in političnih razlogov ne morejo biti priznani.995 

Miha Krek v Rimu je bil kot vodilna osebnost slovenskega protirevolucionarnega, zdaj že emigrantskega tabora takoj obveščen o dogajanju na Koroškem. 
Prve novice mu je prinesel dr. Jože Prešeren, za njim še dr. Albin Šmajd. 
Prva in pravzaprav še edina možna njegova poteza so bile tedaj intervencije, vloge na različne odločujoče zavezniške organe in osebnosti, z namenom, da doseže vsaj zaustavitev nadaljnjih vračanj v Jugoslavijo, če že ne kaj več. 
Čeprav je bil tiste dni v bolniški postelji, je takoj sestavil pismo za Alexandra in prošnjo zavezniškemu zveznemu častniku v Rimu, da pospeši to intervencijo pri feldmaršalu. 
Ko je omenjeni častnik slišal, za kaj gre, sploh ni hotel imeti opravka z zadevo. 
Tako se je šele čez nekaj dni, 7. junija, ko je bil sposoben za na pot, Krek odpeljal v Caserto, ker pa je bil Alexander odsoten, je tam oddal posredovalno pismo namestniku.1057 Tedaj je feldmaršal že končal obisk na Koroškem, zato ni izključeno, da je pred tem dobil o Krekovih zahtevah glede dogajanja v Vetrinju poročilo tudi od omenjenega zveznega častnika. 
Krek je nato pisal še drugim, npr. nekdanjemu poslaniku pri jugoslovanski kraljevski vladi Georgu Rendelu in predsedniku parlamentarnega odbora Richardu Lawu, brzojavil pa je tudi premieru Churchillu. 
Glede vračanja beguncev v Jugoslavijo njegove prošnje seveda niso bile več aktualne, razen dodatne prošnje, da bi z misijami oziroma z neko zavezniško kontrolo vsaj zaustavili pobijanje vrnjenih beguncev. 
Kot pomemben dokaz, ki ga je prilagal k svojim prošnjam, mu je služilo pričevanje por. 
Branislava Todorovića, častnika Titove Jugoslovanske armade, ki je sodeloval pri sprejemanju beguncev s Koroške in bil priča prvim pobojem na Gorenjskem. 
Ker je zaradi tesnih vezi z Britanci postal sumljiv svojim nadrejenim, je pobegnil v Italijo in v Rimu pred Krekom podal svojo izjavo.1058 Čeprav so v britanskih vojaških in parlamentarnih krogih, do katerih so prišla Krekova pisma, o njih razpravljali in posebej ob priloženi Todorovićevi in tudi drugih izjavah ugotavljali, da so avtentične in da zadeva zasluži preverjanje, pa dlje od tega ni prišlo. 
O tem je bil med drugim obveščen tudi zunanji minister Anthony Eden. 
V zunanjem ministrstvu sicer preiskave niso uvedli z izjavo, da zadevni dokumenti gre za poletje in jesen 1945 še niso prispeli iz vojnega ministrstva. 
Prav tako se v Foreign Officu niso mogli odločiti, da bi Kreku sploh formalno odgovorili glede na to, da je bil vodilni antititovski propagandist med jugoslovanskimi politiki v begunstvu.1059 Odgovoril pa mu je general Charles Morgan, načelnik Alexandrovega štaba, in sicer na njegovo prvo pismo s 7. junija. 
Bistvo njegovega odgovora, ki je slonelo na predhodnih poizvedovanjih pri štabih 8. armade in 5. korpusa, je bilo v besedah, da so jugoslovanski državljani, ki so bili v zadnji polovici maja repatriirani v Jugoslavijo, nosili orožje za Nemce proti zavezniškim jugoslovanskim četam maršala Tita. 
Kot taki so bili v zvezi s položajem, ki je bil takrat v Avstriji, izročeni jugoslovanskim silam med vojaškimi operacijami, ki so jih takrat vodile v delih dežele britanske in jugoslovanske sile. 
Ta izročitev je bila izvršena po ukazih iz tega glavnega stana.1060 Ostajalo pa je dejstvo, da poročila o izročitvah beguncev v Jugoslavijo na marsikateri naslov niso dospela. 
Tako je Macmillanov ameriški kolega Alexander Kirk za to izvedel šele v začetku avgusta ter tudi protestiral, saj so bila izročanja izvedena proti njegovi volji oziroma proti navodilom ameriške vlade.1061 Na to je odgovoril general Lyman Lemnitzer, Morganov namestnik, ki je poudaril, da so bile izročitve Jugoslovanov izvedene zaradi vojaške nujnosti in da je bil Macmillan drugačnega mnenja od Kirka. 
Glavni štab se je kljub nasprotnim ameriškim stališčem zato odločil po svoji presoji.1062 Vsaj v okviru visokih britanskih vojaških in političnih krogov je nato sledilo obdobje nekakšne mimikrije oziroma prikrivanja dejanskega dogajanja v maju 1945 na Koroškem. 
Kljub temu pa je že avgusta 1945 visok uradnik v britanskem zunanjem ministrstvu ob soočanju z dokumenti, ki so prihajali, zapisal, da je bila izročitev Slovencev in drugih s strani 8. armade Titovim silam grozna napaka. 
Popravljena je bila šele, ko je bila prijavljena glavnemu štabu. 
Medtem pa so konec maja skozi približno teden dni britanske čete pošiljale te nesrečne ljudi čez mejo, da jih je poklala Titova vojska.1063 

OIONZ Okrožna izpostava Odseka za notranje zadeve

TOS Tajna obveščevalna služba 

